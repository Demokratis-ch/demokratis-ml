# Disegno di

# Legge sulla procedura in materia di protezione del minore e dell'adulto (LPPMA)
del ....................

IL GRAN CONSIGLIO
DELLA REPUBBLICA E CANTONE TICINO

visto il messaggio del Consiglio di Stato n. .................... del ....................,

decreta:

# TITOLO I
# Disposizioni generali

# Capitolo primo
# Campo di applicazione e principi

## Campo di applicazione
### Art. 1
- [1.] La presente legge regola l'applicazione delle norme del Codice civile (CC) in relazione ai procedimenti in materia di protezione del minore e dell'adulto.
- [2.] Essa disciplina le norme di procedura cantonali complementari a quelle federali previste dagli articoli 443–450g CC. Disciplina pure le norme cantonali di applicazione della legge federale sul rapimento internazionale dei minori e sulle Convenzioni dell'AIA sulla protezione dei minori e degli adulti del 21 dicembre 2007 (LF-RMA).
- [3.] Il Consiglio di Stato stabilisce mediante regolamento le norme di dettaglio.

## Principi di sussidiarietà e proporzionalità
### Art. 2
- [1.] Le autorità di protezione dei minori e degli adulti intervengono nella sfera privata e famigliare solo in modo sussidiario a norma dell'articolo 389 capoverso 1 CC, ossia se i sostegni e le misure volontarie, precauzionali e applicabili per legge sono o appaiono a priori inesistenti o insufficienti a rimediare ai bisogni di protezione.
- [2.] Ogni misura ufficiale deve essere necessaria e idonea.

# Capitolo secondo
# Autorità e competenze decisionali

## Autorità di prima istanza
### a) Preture di protezione
### Art. 3
- [1.] Le Preture di protezione fungono da autorità di protezione dei minori e degli adulti ai sensi dell'articolo 440 CC. Sono autorità interdisciplinari e deliberano nella composizione di tre membri su tutte le questioni che si inseriscono nel settore centrale della protezione del minore e dell'adulto interessati.
- [2.] Fanno parte del settore centrale le questioni la cui soluzione:
  a) necessita dell'ampio potere di apprezzamento del collegio interdisciplinare e,
  b) può incidere gravemente sui diritti fondamentali dell'interessato.
=================
3Restano riservate le attribuzioni a giudice unico definite dalla presente legge.

## b) competenza per territorio
### Art. 4
- [1.] La competenza territoriale delle Preture di protezione è determinata dall'articolo 315 CC per la protezione del minore e dall'articolo 442 CC per la protezione dell'adulto.
- [2.] I conflitti di competenza sono risolti a norma dell'articolo 444 CC. Prima di procedere per le vie giudiziarie deve essere avviato un tentativo di mediazione presso l'autorità di vigilanza competente.

## c) competenza per materia
### Art. 5
- [1.] Le Preture di protezione giudicano tutti i casi che il libro secondo del Codice civile sottopone alla competenza materiale dell'autorità di protezione e le Preture ordinarie quelli sottoposti alla competenza del giudice di prima istanza.
- [2.] I conflitti di competenza sono risolti dalla Terza Camera civile del Tribunale di appello.

## d) competenza delle autorità penali minorili
### Art. 6
- [1.] Resta riservata la competenza della Magistratura dei minorenni in materia di misure protettive dei minori a norma degli articoli 10 e 12–19 della legge federale sul diritto penale minorile del 20 giugno 2003 (DPMin).
- [2.] Il coordinamento tra le Preture di protezione e la Magistratura dei minorenni è attuato a norma dell'articolo 20 DPMin.

## Attribuzione a giudice unico delle Preture di protezione
### a) per la protezione del minore
### Art. 7
- [1.] In materia di protezione del minore, il pretore di protezione o il pretore di protezione aggiunto, oltre alle altre competenze assegnategli dalla presente legge, può decidere nella composizione di giudice unico:
  - a) la modifica dell'attribuzione dell'autorità parentale se i genitori sono d'accordo (art. 134 cpv. 3 CC);
  - b) l'approvazione dell'accordo che disciplina il contributo al mantenimento del figlio se i genitori sono d'accordo (art. 134 cpv. 3 e art. 287 cpv. 1 e 2 CC);
  - c) la ricezione del consenso orale del padre e della madre all'adozione (art. 265a cpv. 2 CC);
  - d) l'approvazione dell'accordo dei genitori sul mantenimento del figlio attraverso la corresponsione di un assegno unico (art. 288 cpv. 2 cifra 1 CC);
  - e) la nomina di un curatore se i genitori sono impediti di agire o i loro interessi in un affare sono in collisione con quelli del figlio (art. 306 cpv. 2 CC);
  - f) la richiesta al pretore che giudica nelle questioni inerenti al diritto di famiglia di disporre la nomina di un curatore di rappresentanza del figlio (art. 299 cpv. 2 lett. b CPC);
  - g) la richiesta di consegna di un inventario dei beni del bambino dopo la morte di uno dei genitori (art. 318 cpv. 2 CC) e l'ordine di compilare un inventario o la consegna periodica di conti e rapporti (art. 318 cpv. 3 CC);
  - h) l'autorizzazione al prelievo di denaro dal patrimonio del minore (art. 320 cpv. 2 CC);
  - i) la richiesta al terzo di presentare rendiconti e rapporti periodici (art. 322 cpv. 2 CC);
  - l) l'ordine delle misure opportune per la protezione della sostanza del figlio (art. 324 cpv. 1 e 2 CC);
=================
m) l'istituzione di una curatela di rappresentanza per il nascituro al fine di salvaguardare i suoi interessi ereditari (art. 544 cpv. 1bis CC) e la richiesta della compilazione di un inventario successorio (art. 553 cpv. 1 cifra 3 CC);
n) l'irricevibilità di segnalazioni e richieste abusive o manifestamente infondate.

[2.] Nella misura in cui non sia necessario agire d'ufficio, alla procedura si applicano per analogia gli articoli 272 e 273 CPC. Per i termini di reclamo si applica l'articolo 56 capoverso 1.

### b) per la protezione dell'adulto
## Art. 8
[1.] In materia di protezione dell'adulto, il pretore di protezione o il pretore di protezione aggiunto, oltre alle altre competenze assegnategli dalla presente legge, può decidere nella composizione di giudice unico:
- a) l'attestazione dei poteri del mandatario del mandato precauzionale (art. 363 cpv. 3 CC);
- b) l'interpretazione e il completamento del mandato precauzionale per quanto concerne punti secondari (art. 364 CC) e la verifica delle condizioni di disdetta (art. 367 CC);
- c) l'autorizzazione del coniuge o partner registrato o convivente di fatto a compiere atti giuridici relativi all'amministrazione dei beni non compresa nel diritto di rappresentanza dell'articolo 374 capoverso 2 CC (art. 374 cpv. 3 CC);
- d) la richiesta all'autorità competente di liberare dal segreto professionale i professionisti tenuti a collaborare (art. 448 cpv. 2 CC);
- e) la richiesta della compilazione di un inventario successorio (art. 553 cpv. 1 cifra 3 CC);
- f) l'irricevibilità di segnalazioni e richieste abusive o manifestamente infondate.

[2.] Nella misura in cui non sia necessario agire d'ufficio, alla procedura si applicano per analogia gli articoli 272 e 273 CPC. Per i termini di reclamo si applica l'articolo 56 capoverso 1.

## Autorità di reclamo
## Art. 9
La Camera di protezione del Tribunale di appello è l'autorità di reclamo ai sensi dell'articolo 450 capoverso 1 CC.

## Autorità di vigilanza
## Art. 10
[1.] La Camera di protezione è l'autorità di vigilanza ai sensi dell'articolo 441 capoverso 1 CC.
[2.] Essa assicura, per il tramite di un ispettorato e di direttive, l'applicazione corretta e uniforme del diritto di protezione. Il regolamento definisce i compiti dell'ispettorato e le modalità di segnalazione al Consiglio della magistratura in caso di inadempienze con necessità di intervento disciplinare.

## Autorità in materia di rapimenti di minori
## Art. 11
La Camera di protezione:
- a) è l'autorità centrale di cui all'articolo 2 capoverso 1 LF-RMA;
- b) è il tribunale competente di cui all'articolo 7 LF-RMA per giudicare, in istanza unica cantonale, le domande in vista del ritorno, comprese le misure di protezione dei minori;
- c) è l'autorità di esecuzione in caso di decisione di ritorno dei minori secondo l'articolo 12 capoverso 1 LF-RMA.
=================
# Titolo II
# Procedura davanti alle Preture di protezione

# Capitolo primo
# Norme generali

# Sezione 1
# Principi procedurali

# Massima d'ufficio e principio inquisitorio
## Art. 12
- La Pretura di protezione avvia d'ufficio la procedura e non è vincolata dalle conclusioni dei partecipanti al procedimento. Essa accerta d'ufficio i fatti.

# Principio di applicazione d'ufficio del diritto
## Art. 13
- [1.] La Pretura di protezione applica d'ufficio il diritto.
- [2.] In presenza di indizi di reato avvisa senza indugio l'autorità penale e si coordina con essa.

# Diritto di essere sentito
## Art. 14
- [1.] Il diritto di essere sentito è garantito. Può essere eccezionalmente limitato o negato a protezione di prevalenti interessi pubblici o privati o di un'istruttoria in corso e deve essere ripristinato non appena sia cessato il motivo dell'impedimento.
- [2.] Le modalità di audizione personale degli interessati dalle misure di protezione sono fissate dagli articoli 35 e 38.

# Principio di celerità
## Art. 15
- [1.] La Pretura di protezione conduce il procedimento celermente.
- [2.] Non ci sono ferie giudiziarie.

# Principio di discrezione
## Art. 16
- [1.] La Pretura di protezione è tenuta alla discrezione salvo che interessi preponderanti si oppongano o siano adempiute le condizioni dell'articolo 451 capoverso 2 CC.
- [2.] Le udienze si svolgono a porte chiuse.

# Sezione 2
# Direzione delle udienze, atti processuali e termini

# Direzione delle udienze
## Art. 17
- [1.] Il pretore di protezione o il pretore di protezione aggiunto presiede le udienze e prende le necessarie disposizioni ordinatorie onde preparare e attuare la procedura.
- [2.] La conduzione delle udienze può essere delegata a un membro della Pretura di protezione.
- [3.] Per la sospensione del procedimento e la disciplina delle udienze, la malafede o la temerarietà processuali si applicano gli articoli 126 e 128 CPC.
- [4.] Per l'esecuzione coattiva della disciplina delle udienze, segnatamente l'intervento della polizia, si applica l'articolo 63.
=================
5Per l'impiego di strumenti elettronici di trasmissione audiovisiva si applicano gli articoli 141a e 141b CPC. Queste modalità sono escluse per l'audizione del minore e dell'adulto interessati.

### Lingua del procedimento
**Art. 18**
Il procedimento si svolge in lingua italiana.

### Atti scritti e avvisi
**Art. 19**
- [1.] Le istanze e gli atti di causa sono trasmessi alla Pretura di protezione in forma cartacea o elettronica. Devono essere firmati. Alla trasmissione per via elettronica si applica l'articolo 130 capoverso 2 CPC.
- [2.] Il regolamento stabilisce le modalità per la trasmissione degli avvisi di cui agli articoli 314c, 314d e 443 CC.

### Carenze degli atti
**Art. 20**
Agli atti di cui all'articolo 19 capoverso 1, viziati da carenze formali o da condotta procedurale querulomane o altrimenti abusiva, si applica l'articolo 132 CPC.

### Citazione
**Art. 21**
- [1.] Per il contenuto, il termine della citazione e il rinvio della comparizione si applicano gli articoli 133–135 CPC.
- [2.] L'esecuzione coattiva dell'obbligo di comparizione è attuata a norma dell'articolo 63.

### Notificazione
**Art. 22**
Per le notificazioni giudiziarie e la forma nella quale si procede alle intimazioni si applicano gli articoli 136–141 CPC.

### Termini
**Art. 23**
- [1.] Per i termini, l'inosservanza e la loro restituzione si applicano gli articoli 142–144 CPC.
- [2.] Per la restituzione in caso di inosservanza del termine si applicano gli articoli 147–149 CPC.

### Verbale
**Art. 24**
- [1.] Di ogni udienza è tenuto un verbale. Si applica l'articolo 235 CPC.
- [2.] Sulle richieste di rettifica del verbale decide chi presiede l'udienza.

## Capitolo secondo
### Preparazione e avvio della procedura

### Litispendenza e comunicazioni
**Art. 25**
- [1.] L'attivazione della Pretura di protezione avviene d'ufficio, su richiesta degli interessati dalla misura di protezione o su avviso.
=================
[1.] I diritti e gli obblighi d'avviso alla Pretura di protezione sono regolati dagli articoli 314c e 314d CC per i minori e dall'articolo 443 CC per adulti. Il regolamento elenca:
- a) i professionisti e gli operatori in un'attività ufficiale tenuti a tale avviso;
- b) i professionisti vincolati dal segreto professionale che possono avvisare.

[3.] Il pretore di protezione o il pretore di protezione aggiunto esamina in via preliminare la competenza, la plausibilità delle informazioni e la necessità di avviare il procedimento di protezione. In caso di incompetenza, trasmette d'ufficio gli atti all'autorità competente e ne dà comunicazione agli istanti.

[4.] Il pretore di protezione o il pretore di protezione aggiunto comunica l'avvio del procedimento e la composizione del collegio giudicante alla persona interessata o, se del caso, al suo rappresentante legale. Questa comunicazione può avvenire per scritto o alla prima udienza.

[5.] Eventuali cambiamenti della composizione del collegio giudicante devono essere comunicati in applicazione del capoverso 4.

# Ricusazione
## Art. 26
Per la ricusazione si applicano le norme della legge sull'organizzazione giudiziaria del 10 maggio 2006 (LOG) e gli articoli 47–49 e 51 CPC.

# Partecipanti al procedimento
## Art. 27
Partecipano al procedimento:
- a) l'interessato, ossia la persona direttamente toccata dal provvedimento ufficiale in quanto bisognosa di aiuto o beneficiaria di protezione; nei procedimenti di protezione dei minori, questo include non soltanto il minore stesso ma anche i suoi genitori;
- b) le persone a lui vicine, su domanda o su coinvolgimento della Pretura di protezione, se quest'ultima ritiene che ciò sia necessario per l'interessato;
- c) altre persone, se la Pretura di protezione ritiene che ciò sia necessario per l'interessato.

# Rappresentanza procedurale e professionale
## Art. 28
[1.] Se necessario, il pretore di protezione o il pretore di protezione aggiunto ordina che il minore o l'adulto interessato dalla misura di protezione sia rappresentato da un curatore, esperto in questioni assistenziali e giuridiche, a norma degli articoli 314a^bis e 449a CC.

[2.] La rappresentanza è ordinata in ogni caso se il minore capace di discernimento la chiede. In tal caso il minore può interporre reclamo contro il diniego di istituirla.

[3.] La rappresentanza professionale in giudizio è riservata agli avvocati legittimati ai sensi della legge federale sulla libera circolazione degli avvocati del 23 giugno 2000 (LLCA).

# Provvedimenti cautelari
## Art. 29
[1.] La Pretura di protezione competente esamina il grado di messa in pericolo e prende, in ogni tempo, d'ufficio o ad istanza di una persona che partecipa al procedimento, tutti i provvedimenti cautelari necessari ai sensi dell'articolo 445 capoverso 1 CC.

[2.] In caso di particolare urgenza il pretore di protezione o il pretore di protezione aggiunto può immediatamente prendere i provvedimenti cautelari senza sentire le persone che partecipano al procedimento (art. 445 cpv. 2 prima frase CC). Contestualmente alla decisione, fissa un breve termine per presentare osservazioni e in seguito la Pretura di protezione prende celermente una nuova decisione (art. 445 cpv. 2 seconda frase CC).

[3.] Il regolamento stabilisce le situazioni nelle quali le misure particolarmente urgenti possono essere temporaneamente adottate da un servizio quando la Pretura di protezione
=================
competente non può decidere subito le misure di urgenza indispensabili. La Pretura di protezione competente deve in seguito, senza indugio, pronunciarsi formalmente sulla misura.

### Conciliazione e mediazione
#### Art. 30
- [1.] La Pretura di protezione, laddove possibile e nell'interesse della persona da proteggere, favorisce la conciliazione e la mediazione, che possono essere avviate in ogni tempo della procedura, ma prioritariamente nella fase di preparazione e di avvio della procedura.
- [2.] Per le procedure che riguardano il minore, oltre alla mediazione decisa interdisciplinarmente, quale misura opportuna in applicazione dell'articolo 307 capoverso 3 CC, il pretore di protezione o il pretore di protezione aggiunto può ingiungere ai genitori di tentare una mediazione a norma dell'articolo 314 capoverso 2 CC.
- [3.] Sono applicabili gli articoli 213–218 CPC nonché la relativa legge di applicazione cantonale e il suo regolamento.

### Assistenza giudiziaria e gratuito patrocinio
#### Art. 31
- [1.] Per la concessione dell'assistenza giudiziaria e il gratuito patrocinio si applicano gli articoli 117–123 CPC e la legge sull'assistenza giudiziaria e sul patrocinio d'ufficio del 15 marzo 2011 (LAG).
- [2.] La richiesta deve essere inoltrata senza indugio dall'interessato alla Pretura di protezione competente.

### Capitolo terzo
### Accertamento dei fatti

### Sezione 1
### Disposizioni generali

### Principio
#### Art. 32
- [1.] La Pretura di protezione dirige l'istruttoria e le inchieste necessarie per l'accertamento dei fatti. Può in ogni tempo procedere a udienze istruttorie e ordinare complementi di inchiesta.
- [2.] In particolare, essa:
  - a) raccoglie le informazioni occorrenti e assume le prove necessarie;
  - b) può incaricare degli accertamenti una persona o un servizio idonei;
  - c) se necessario, ordina che uno specialista effettui una perizia;
  - d) si accerta se vi siano persone vicine all'interessato e per quanto possibile le coinvolge nell'accertamento dei fatti.

### Attribuzione dell'istruttoria
#### Art. 33
- [1.] La Pretura di protezione attribuisce l'istruttoria tenendo conto, nella misura del possibile, delle specifiche competenze dei singoli membri e servizi in relazione alle necessità di accertamento.
- [2.] Il pretore di protezione o il pretore di protezione aggiunto o il membro specialista designato istruiscono il caso, avvalendosi del supporto dei servizi interni.
=================
# Obbligo di collaborare e assistenza amministrativa
## Art. 34

[1.] I partecipanti al procedimento e i terzi sono tenuti a collaborare all'accertamento dei fatti e segnatamente a:
- a) comunicare le informazioni necessarie in loro possesso;
- b) consegnare i documenti richiesti;
- c) tollerare delle ispezioni oculari.

[2.] La Pretura di protezione competente prende le disposizioni necessarie per la salvaguardia degli interessi degni di protezione; se necessario, ordina l'esecuzione coattiva dell'obbligo di collaborare, nel rispetto del principio di proporzionalità. L'esecuzione coattiva è attuata a norma dell'articolo 63.

[3.] Per l'obbligo di collaborare delle persone vincolate dal segreto professionale si applicano gli articoli 314e e 448 CC.

[4.] Le autorità amministrative e giudiziarie consegnano alla Pretura di protezione gli atti necessari, fanno rapporto e forniscono informazioni, sempre che non vi si oppongano interessi degni di protezione.

[5.] La presente legge e il regolamento definiscono le modalità dell'acconcia cooperazione e del passaggio di informazioni fra la Pretura di protezione e le altre autorità e uffici che operano nell'aiuto all'infanzia e alla gioventù a norma dell'articolo 317 CC.

# Sezione 2
## Accertamento dei fatti per la protezione del minore

## Audizione del minore
## Art. 35

Nei procedimenti che riguardano il minore, la Pretura di protezione:
- a) sente personalmente e in maniera adeguata il minore interessato, a meno che la sua età o altri motivi gravi vi si oppongano, conformemente all'articolo 314a CC; può affidare l'ascolto a un solo membro o a un terzo qualificato incaricato a tale scopo;
- b) verbalizza il contenuto dell'audizione solo nelle risultanze essenziali per la decisione e informa i genitori su tali risultanze.

## Rapporti sulla situazione del minore
## Art. 36

[1.] La Pretura di protezione esamina la situazione del minore per accertare se sussista una minaccia per il suo bene e la capacità di affrontarla dei genitori, degli affilianti o dei terzi presso i quali egli si trova. A tale scopo, può redigere rapporti con gli esiti degli accertamenti o farli allestire da persone o servizi esterni.

[2.] Il regolamento definisce le modalità di allestimento dei rapporti.

## Perizie
## Art. 37

[1.] Al fine di chiarire questioni di fatto relative al minore o ai suoi genitori, agli affilianti o ai terzi presso cui egli si trova, che richiedono il parere di uno specialista, la Pretura di protezione, in assenza di competenze specialistiche tra i suoi membri, può ordinare perizie da parte di uno o più esperti esterni.

[2.] Se la Pretura di protezione fa capo a conoscenze specialistiche interne, le dichiarazioni del membro specialista devono essere protocollate e comunicate alle parti.

[3.] Il regolamento definisce le modalità di nomina dei periti esterni e di allestimento delle perizie.
=================
# Sezione 3
# Accertamento dei fatti per la protezione dell'adulto

# Audizione dell'adulto
## Art. 38
[1.] Nei procedimenti che riguardano l'adulto, la Pretura di protezione sente personalmente l'interessato dalla misura, sempre che ciò non appaia sproporzionato, conformemente all'articolo 447 capoverso 1 CC; può affidare l'ascolto a un solo membro o a un terzo qualificato incaricato a tale scopo.

[2.] Di regola, in caso di ricovero a scopo di assistenza la Pretura di protezione sente collegialmente l'interessato.

[3.] Le modalità di audizione in caso di impossibilità di spostamento dell'adulto interessato sono definite dal regolamento.

# Rapporti sulla situazione dell'adulto
## Art. 39
[1.] La Pretura di protezione esamina la situazione dell'adulto per accertare se esista un bisogno di aiuto e protezione (art. 390 cpv. 1 CC) e la sussidenza di una turba psichica o di una disabilità mentale o di un grave stato di abbandono (art. 426 cpv. 1 CC). A tale scopo, può redigere rapporti con gli esiti degli accertamenti o farli allestire da persone o servizi esterni.

[2.] Il regolamento definisce le modalità di allestimento dei rapporti.

# Perizie
## Art. 40
[1.] Al fine di chiarire questioni di fatto relative all'adulto che richiedono il parere di uno specialista, la Pretura di protezione, in assenza di competenze specialistiche tra i suoi membri, può ordinare perizie da parte di uno o più esperti esterni.

[2.] Se la Pretura di protezione fa capo a conoscenze specialistiche interne, le dichiarazioni del membro specialista devono essere protocollate e comunicate alle parti.

[3.] Il regolamento definisce le modalità di nomina dei periti esterni e di allestimento delle perizie.

[4.] Per quanto non regolato nella presente legge, si applicano gli articoli 183–188 CPC.

# Sezione 4
# Disposizioni comuni

# Altri mezzi di prova
## a) testimonianze, documenti e ispezioni oculari
## Art. 41
Per le testimonianze, i documenti e le ispezioni oculari si applicano gli articoli 169–182 CPC.

## b) libertà della prova
## Art. 42
[1.] La Pretura di protezione non è vincolata all'elenco dei mezzi di prova dell'articolo 168 capoverso 1 CPC e alle offerte di prova dei partecipanti al procedimento. Può assumere e ricercare prove, secondo il suo apprezzamento, anche tramite modalità inabituali.

[2.] Sono modalità inabituali segnatamente:
- a) l'assunzione di informazioni telefoniche, prendendo nota dei contenuti;
=================
b) l'esecuzione di ispezioni locali nel momento prescelto, al bisogno senza preavviso;
c) l'assunzione di informazioni presso medici o servizi amministrativi;
d) l'allestimento di rapporti da parte di servizi d'inchiesta.
[3.] Deve essere salvaguardato il diritto di essere sentito dei partecipanti al procedimento sulle risultanze di queste prove.

# Ricovero per perizia
## Art. 43
[1.] Se è indispensabile una perizia psichiatrica che non può essere eseguita ambulatorialmente, per effettuarla la Pretura di protezione ricovera l'interessato in un istituto adeguato.
[2.] Le disposizioni sulla procedura in caso di ricovero a scopo di assistenza si applicano per analogia.

# Tenuta e consultazione degli atti
## Art. 44
[1.] La Pretura di protezione apre un incarto per ogni procedura. In esso sono sistematicamente inseriti tutti gli atti istruttori che hanno una rilevanza giuridica per il procedimento e la decisione.
[2.] Il pretore di protezione o il pretore di protezione aggiunto decide sul diritto di consultare gli atti dell'incarto ai sensi dell'articolo 449b CC.
[3.] Le modalità di tenuta e di consultazione degli atti, come pure gli emolumenti per il rilascio delle fotocopie sono fissati dal regolamento.

# Capitolo 4
# Valutazione delle risultanze probatorie

# Principio
## Art. 45
La Pretura di protezione procede ad un'analisi interdisciplinare delle risultanze probatorie acquisite e, segnatamente:
a) determina e raccoglie le eventuali informazioni mancanti;
b) valuta le soluzioni che entrano in considerazione, con o senza misure di protezione.

# Collaborazione di servizi e autorità amministrative esterne
## Art. 46
Se la valutazione delle soluzioni è connessa ad informazioni di servizi e autorità amministrative esterne, esse sono tenute a fornire, in ossequio all'articolo 448 capoverso 4 CC, tutti gli elementi che permettano l'analisi interdisciplinare e l'assunzione della responsabilità decisionale della Pretura di protezione.

# Presentazione delle soluzioni e osservazioni
## Art. 47
[1.] La Pretura di protezione presenta in sede di udienza ai partecipanti al procedimento le soluzioni individuate e offre loro la possibilità di esprimersi.
[2.] Il diritto di esprimersi può essere esercitato in sede di udienza di presentazione o tramite l'inoltro di osservazioni scritte entro un termine stabilito.
[3.] La presentazione dei curatori, degli istituti di cura e dei servizi di sostegno e di controllo può essere delegata a un membro della Pretura di protezione, quella delle famiglie affidatarie e dei centri educativi a servizi esterni.
=================
# Capitolo 5
# Deliberazione, decisione e costi procedurali

## Deliberazione
### Art. 48
[1.] Conclusa la procedura di valutazione, fatta riserva per le competenze a giudice unico, i membri della Pretura di protezione deliberano interdisciplinarmente a norma dell'articolo 3.

[2.] La deliberazione ha luogo a porte chiuse e senza la presenza dei partecipanti al procedimento.

[3.] Se la soluzione scelta non presenta divergenze tra i membri, la deliberazione può avvenire tramite circolazione dell'incarto.

## Decisione
### a) contenuto
### Art. 49
[1.] La decisione deve contenere segnatamente:
- a) la data e la composizione dell'autorità deliberante;
- b) i fatti, le norme giuridiche e i motivi alla base della decisione;
- c) il dispositivo con la decisione riguardante le spese processuali e, se del caso, quelle ripetibili;
- d) il rimedio giuridico ordinario ammissibile, i termini e l'autorità di reclamo (indicazione dei mezzi d'impugnazione);
- e) i destinatari.

[2.] Il dispositivo che istituisce una curatela deve contenere segnatamente:
- a) la forma di curatela e le eventuali combinazioni;
- b) le eventuali limitazioni dell'autorità parentale o della capacità civile dell'interessato;
- c) i compiti o le attribuzioni del curatore o del tutore, come pure la sua remunerazione oraria o forfettaria e il monte ore del tempo presumibilmente necessario per l'esecuzione del mandato.

### b) notificazione
### Art. 50
[1.] La decisione è notificata per iscritto ai partecipanti al procedimento ed è di norma anticipata oralmente in sede di udienza da almeno un membro della Pretura di protezione nella misura in cui incide gravemente sui diritti fondamentali dell'interessato.

[2.] La comunicazione orale alle persone interessate dai provvedimenti di protezione è tesa ad assicurare la comprensione della decisione.

### c) comunicazione
### Art. 51
[1.] Se sono ordinate, modificate o revocate misure, il pretore di protezione o il pretore di protezione aggiunto comunica senza indugio le decisioni, non appena esse sono esecutive, alle autorità, alle persone e nelle situazioni elencate negli articoli 449c e 451 CC, 20 DPmin e 97 capoverso 3 lettera d^quinquies della legge federale sugli stranieri e la loro integrazione del 16 dicembre 2005 (LStrI).

[2.] In caso di cambiamento della Pretura di protezione competente spetta alla nuova autorità provvedere alle pertinenti comunicazioni.

## Spese giudiziarie
### a) spese processuali
### Art. 52
=================
[1.] Sono spese processuali quelle definite dall'articolo 95 capoverso 2 CPC e quelle della rappresentanza del minore nel procedimento a norma dell'articolo 314abis CC.

[2.] La Pretura di protezione può applicare alle proprie decisioni i seguenti esborsi forfettari per la decisione (tassa di giustizia):
- a) per l'approvazione o il rifiuto della contabilità e dei rapporti ai sensi degli articoli 415 capoversi 1 e 2 CC e 425 capoverso 2, come pure per il consenso agli atti e negozi ai sensi dell'articolo 416 capoverso 1 e 3 CC, da 20 a 1000 franchi;
- b) per ogni altra decisione fino a 5000 franchi.

[3.] La Pretura di protezione può condannare la parte soccombente al pagamento delle spese processuali avuto riguardo dei capoversi 4 e 5 o chiedere degli anticipi sulle stesse.

[4.] Se la procedura si conclude con l'emanazione di misure di protezione, tali spese devono essere addebitate all'interessato, che viene dunque considerato soccombente o, se questi non può farvi fronte, a chi è altrimenti tenuto al suo sostentamento.

[5.] Se la procedura si conclude senza l'adozione di misure di protezione, le spese non possono essere accollate all'interessato o a chi è altrimenti tenuto al suo sostentamento, a meno che le abbiano provocate con un comportamento reprensibile.

[6.] Sono riservate le disposizioni della legge sull'assistenza giudiziaria e sul patrocinio d'ufficio del 15 marzo 2011 (LAG).

[7.] Le procedure in materia di ricovero a scopo di assistenza sono di regola gratuite.

### b) spese ripetibili

#### Art. 53
[1.] Sono spese ripetibili quelle definite dall'articolo 95 capoverso 3 CPC.

[2.] I costi della rappresentanza dell'adulto nel procedimento a norma dell'articolo 449a CC sono, se del caso, riconosciuti quali spese ripetibili.

[3.] La Pretura di protezione può assegnare le ripetibili secondo le tariffe fissate dal regolamento. I partecipanti al procedimento possono presentare una nota delle loro spese.

### c) ripartizione e liquidazione

#### Art. 54
Per quanto non regolato dagli articoli 52 e 53, sono applicabili per analogia gli articoli 104–112 CPC.

### d) esenzione dalle spese processuali

#### Art. 55
Agli organismi incaricati di compiti di diritto pubblico nell'ambito della protezione del minore e dell'adulto non vengono addossate spese processuali. Rimangono riservate le procedure in cui agiscono a tutela dei loro interessi pecuniari.

## Titolo III
### Procedura davanti alla Camera di protezione

### Reclamo
#### a) ordinario

#### Art. 56
[1.] Le decisioni della Pretura di protezione possono essere impugnate con reclamo davanti alla Camera di protezione entro 30 giorni dalla loro notificazione, tranne in caso di misure cautelari dove il termine è di 10 giorni.

[2.] Per la legittimazione e i motivi di reclamo si applicano gli articoli 450 e 450a CC.

[3.] Il reclamo ha effetto sospensivo salvo che la Pretura di protezione o la Camera di protezione disponga altrimenti.
=================
### b) per denegata o ritardata giustizia
### Art. 57
- [1.] Il reclamo per denegata o ritardata giustizia può essere interposto in ogni tempo.
- [2.] La Camera di protezione dà alla Pretura di protezione l'opportunità di presentare le proprie osservazioni.

### c) in materia di ricovero a scopo di assistenza
### Art. 58
- [1.] Le decisioni della Pretura di protezione in materia di ricovero a scopo di assistenza possono essere impugnate alla Camera di protezione entro 10 giorni dalla loro notificazione, tenuta a rispettare la procedura di cui all'articolo 54 capoverso 1 LASP.
- [2.] Il reclamo non deve essere motivato e non ha effetto sospensivo salvo che la Pretura di protezione o la Camera di protezione disponga altrimenti.
- [3.] In caso di turbe psichiche la decisione è presa sulla base della perizia di uno specialista.
- [4.] Di regola, la Camera di protezione sente personalmente l'interessato. Se necessario, ordina che l'interessato sia rappresentato da un curatore, esperto in questioni assistenziali e giuridiche.
- [5.] Di regola, la Camera di protezione decide entro cinque giorni feriali dal ricevimento del reclamo.

### d) norme comuni di procedura
### Art. 59
- [1.] La Camera di protezione informa la Pretura di protezione in merito al reclamo e la invita a:
  a) trasmettere l'incarto completo con la sentenza impugnata;
  b) presentare le proprie osservazioni.
- [2.] Può prescindere dal richiedere osservazioni se il reclamo di cui agli articoli 56 e 57 è manifestamente improponibile o manifestamente infondato.
- [3.] Invece di presentare le osservazioni, la Pretura di protezione può riesaminare la decisione impugnata.
- [4.] La Camera di protezione può tenere udienza o decidere in base agli atti. Essa può ordinare un secondo scambio di scritti e procedere all'assunzione di prove.

### Procedura in materia di rapimento internazionale di minori
### Art. 60
- [1.] La Camera di protezione agisce quale istanza unica cantonale per le decisioni in materia di rapimento internazionale di minori a norma dell'articolo 11.
- [2.] Si applicano le norme della procedura sommaria degli articoli 302 e 252–255 CPC e le disposizioni specifiche contenute nella LF-RMA.
- [3.] Nell'esecuzione delle decisioni di rientro dei minori secondo l'articolo 12 capoverso 1 LF-RMA, la Camera di protezione è coadiuvata dall'Ispettorato. Le modalità organizzative del rientro del minore sono definite dal regolamento.

### Spese giudiziarie e anticipi
### Art. 61
- [1.] La Camera di protezione può applicare alle proprie decisioni le spese processuali e gli esborsi forfettari di cui all'articolo 52 capoverso 1 e capoverso 2 lettera b e assegnare spese ripetibili a norma dell'articolo 53. Per la ripartizione e la liquidazione vale il rinvio di cui all'articolo 54.
=================
[2.] Il reclamante è tenuto a versare alla Camera di protezione un adeguato anticipo a titolo di garanzia per le spese giudiziarie presumibili. A tale scopo, la Camera di protezione assegna al reclamante un congruo termine per il pagamento con la comminatoria dell'irricevibilità del reclamo.

[3.] Se motivi particolari lo giustificano, la Camera può non di meno rinunciare in tutto in parte ad esigere l'anticipo.

[4.] Per le spese della procedura in materia di rapimento internazionale dei minori, la Camera di protezione applica l'articolo 14 LF-RMA.

# Titolo IV
# Interpretazione, rettifica ed esecuzione delle decisioni

# Interpretazione e rettifica
## Art. 62
Per l'interpretazione e la rettifica delle decisioni si applica l'articolo 334 CPC.

# Esecuzione delle decisioni
## Art. 63
[1.] A norma dell'articolo 450g CC:
- [a.] la Pretura di protezione esegue le decisioni su domanda o d'ufficio;
- [b.] se la Pretura di protezione o la Camera di protezione ha già ordinato misure di esecuzione nella decisione, la stessa può essere eseguita direttamente;
- [c.] se necessario, la persona incaricata dell'esecuzione può chiedere l'intervento della polizia; di regola, le misure coercitive dirette vanno previamente comminate.

[2.] Le polizie comunali e, in via sussidiaria, la polizia cantonale sono le autorità competenti per l'esecuzione coattiva e, se necessario, sono affiancate dai servizi per la protezione dei minori o degli adulti indicati dal regolamento.

[3.] Gli articoli 335–346 CPC si applicano per analogia.

# Titolo V
# Attuazione delle misure di protezione

# Capitolo primo
# Misure precauzionali personali e misure applicabili per legge

# Mandato precauzionale e direttive del paziente
## Art. 64
Il Cantone promuove l'utilizzo del mandato precauzionale e delle direttive del paziente, misure precauzionali personali che permettono all'interessato di autodeterminarsi preventivamente sulle cure e rappresentanze personali e mediche in caso di incapacità di discernimento.

# Deposito
## Art. 65
[1.] L'interessato può depositare il mandato precauzionale e le direttive del paziente presso la Pretura di protezione o altri servizi di deposito stabiliti dal regolamento.

[2.] Il regolamento definisce le modalità di tenuta in deposito e di consultazione di tali atti.

# Interventi della Pretura di protezione
## Art. 66
=================
[1.] Gli interventi di cui agli articoli 368 CC per il mandato precauzionale, 373 CC per le direttive del paziente, 376 CC per il diritto legale di rappresentanza e 381 CC per la rappresentanza in caso di provvedimenti medici, sono eseguiti dal pretore di protezione o dal pretore di protezione aggiunto.

[2.] Se è necessario revocare in tutto o in parte i poteri di rappresentanza e istituire una curatela in sostituzione di tali poteri, il pretore di protezione o il pretore di protezione aggiunto coinvolge nelle decisioni il collegio interdisciplinare.

[3.] La procedura è retta dalla massima d'ufficio e dai principi di cui agli articoli 446–448 CC.

# Soggiorno in istituto di accoglienza o cura
## a) principi e distinzioni
### Art. 67

[1.] Gli articoli 382–387 CC si applicano al soggiorno in istituto di accoglienza o di cura se l'interessato incapace di discernimento non si oppone al suo ingresso in istituto.

[2.] Il regolamento definisce gli istituti di accoglienza o di cura ai sensi del capoverso 1.

[3.] In caso di opposizione all'entrata in istituto, indipendentemente dalla capacità di discernimento e ricorrendone gli estremi, si applicano gli articoli 426–439 CC sul ricovero a scopo di assistenza.

## b) restrizione della libertà di movimento
### Art. 68

[1.] La restrizione della libertà di movimento della persona incapace di discernimento può essere applicata solo alle condizioni e in applicazione della procedura prevista dagli articoli 383–384 CC.

[2.] Il capoverso 1 si applica anche in caso di soggiorno di breve durata.

## c) intervento della Pretura di protezione
### Art. 69

[1.] L'intervento di cui all'articolo 385 CC contro una misura restrittiva della libertà di movimento è eseguito dal pretore di protezione o dal pretore di protezione aggiunto.

[2.] Se quest'ultimo constata che la misura restrittiva non soddisfa le condizioni legali la revoca e se necessario informa l'autorità preposta alla vigilanza sull'istituto indicata dalle norme settoriali in materia di istituti di assistenza e di cura.

[3.] Se deve essere ordinata una misura ufficiale a protezione dell'interessato, il pretore di protezione o il pretore di protezione aggiunto coinvolge nella decisione il collegio interdisciplinare.

[4.] La procedura è retta dalla massima d'ufficio e dai principi di cui agli articoli 446–448 CC.

## d) persona di fiducia
### Art. 70

[1.] La Pretura di protezione, su richiesta dell'istituto, provvede a che la persona in istituto incapace di discernimento priva di contatti con l'esterno ottenga una persona di fiducia a cui possa rivolgersi in caso di domande o problemi.

[2.] Se necessario istituisce una curatela, facendo segnatamente riferimento a persone e servizi specializzati nell'assistenza agli anziani e agli invalidi.

# Capitolo secondo
## Misure ufficiali

# Sezione 1
## Curatele e tutele
=================
# Nomina dei curatori
## Art. 71
- [1.] La Pretura di protezione nomina quali curatori le persone fisiche che adempiono i requisiti dell'articolo 400 CC.
- [2.] Salvo diversa indicazione, il curatore rimane in carica per due anni e, riservato il caso di dimissione o mancata conferma, il mandato si intende rinnovato di anno in anno.

# Categorie di appartenenza e norme organizzative
## Art. 72
- [1.] I curatori possono essere:
  a) dei privati, volontari o retribuiti, con o senza competenze professionali;
  b) degli specialisti;
  c) degli operatori del servizio specializzato cantonale o di servizi sociali comunali.
- [2.] Il regolamento definisce i requisiti richiesti per i curatori delle categorie di cui al capoverso 1 lettere a e b. Per i curatori privati retribuiti, con competenze professionali, definisce segnatamente il limite di mandati al di sopra dei quali è richiesta una formazione o un titolo obbligatorio per esercitare l'attività.
- [3.] Agli operatori di cui al capoverso 1 lettera c sono applicabili i regolamenti settoriali dei servizi nei quali sono inseriti.

# Sostegno ai curatori privati
## Art. 73
- [1.] La Pretura di protezione garantisce il sostegno e la consulenza dei curatori privati.
- [2.] Il regolamento definisce le modalità del sostegno.

# Amministrazione dei beni
## Art. 74
- [1.] Oltre agli articoli 408–414 CC, il curatore rispetta le disposizioni dell'ordinanza sull'amministrazione di beni nell'ambito di una curatela o di una tutela del 23 agosto 2023 (OABCT), che in applicazione dell'articolo 408 capoverso 3 CC disciplina le modalità di investimento e di custodia dei beni.
- [2.] Il pretore di protezione e il pretore di protezione aggiunto ottiene gli estratti e le informazioni, può decidere le autorizzazioni e provvedere alle comunicazioni prescritte dalla OABCT.

# Vigilanza
## Art. 75
- [1.] La Pretura di protezione vigila sull'operato dei curatori, impartendo istruzioni e mettendo a disposizione e aggiornando modelli di moduli e di contratti, segnatamente per l'applicazione dell'OABCT.
- [2.] Se necessario, infligge ai curatori sanzioni disciplinari, applicando per analogia la legge sull'ordinamento degli impiegati e dei docenti del 15 marzo 1995 (LORD).
- [3.] Nei casi gravi, dimette i curatori dal loro ufficio in applicazione dell'articolo 423 CC.

# Contestazione degli atti di curatori o altre persone o servizi incaricati
## Art. 76
- [1.] Gli interessati dalla misura di protezione, le persone a loro vicine, nonché qualsivoglia persona che abbia un interesse giuridicamente protetto, possono presentare un reclamo alla Pretura di protezione per contestare gli atti o le omissioni del curatore.
- [2.] Il reclamo deve essere formulato per iscritto e motivato. Può essere presentato in ogni tempo. Al curatore e alle parti è garantito il diritto di essere sentiti.
=================
[3.] Alla procedura si applicano gli articoli 272 e 273 CPC. In assenza di un'intesa tra le parti la Pretura di protezione si pronuncia con decisione impugnabile alla Camera di protezione entro 10 giorni dalla sua notificazione.

[4.] I capoversi 1, 2 e 3 si applicano anche alle contestazioni di atti e omissioni di terzi, persone o servizi incaricati a norma dell'articolo 392 cifre 2 e 3 CC.

[5.] Le contestazioni contestuali alla presentazione di rendiconti finanziari e rendiconti morali sono evase dal pretore di protezione o dal pretore di protezione aggiunto con l'approvazione dei medesimi. Per i termini di reclamo si applica in tal caso l'articolo 56 capoverso 1.

# Compenso e spese del curatore
## a) principio
### Art. 77

- [1.] Il curatore ha diritto per le sue prestazioni ad un compenso adeguato e al rimborso delle spese necessarie. Nel caso dei curatori di cui all'articolo 72 capoverso 1 lettera c, i relativi importi sono corrisposti al datore di lavoro.

- [2.] I costi di gestione della curatela di cui al capoverso 1 sono a carico della persona interessata dalla misura di protezione o di chi è tenuto al suo sostentamento.

- [3.] Se la persona interessata o chi altrimenti è tenuto al suo sostentamento non vi fa fronte, la Pretura di protezione pronuncia l'anticipo di tali costi da parte del Cantone. Il regolamento disciplina le condizioni e le modalità di recupero degli anticipi.

## b) determinazione e calcolo
### Art. 78

- [1.] All'assunzione del mandato la Pretura di protezione definisce con il curatore la remunerazione oraria o forfettaria e il monte ore del tempo presumibilmente necessario per l'esecuzione del mandato, tenendo conto in particolare dell'estensione e della complessità dei compiti conferiti.

- [2.] Il regolamento definisce le modalità di calcolo del compenso e delle spese.

## c) riscossione
### Art. 79

- [1.] La domanda di compenso ed il conteggio delle spese vanno presentati per approvazione alla Pretura di protezione competente con il rendiconto finanziario annuale, rispettivamente con quello finale.

- [2.] Il curatore può chiedere il rimborso delle spese e un acconto sul compenso già nel corso dell'anno.

## d) indigenza
### Art. 80

- [1.] In caso di indigenza dell'interessato dalla misura di protezione, la Pretura di protezione pronuncia l'anticipo del compenso e delle spese del curatore da parte del Cantone. Il regolamento disciplina le condizioni e le modalità di recupero degli anticipi.

- [2.] L'indigenza interviene con il raggiungimento del minimo intangibile della sostanza netta attestata dal rendiconto finanziario della curatela presentato a norma dell'articolo 82, ossia dei valori soglia fissati dal regolamento.

- [3.] Nel caso in cui l'interessato non disponga di liquidità, pure in presenza di sostanza netta eccedente le soglie di cui al capoverso 2 per immobili che non possono essere venduti, messi a reddito o ipotecati, i costi della misura di protezione adottata in suo favore non possono essergli accollati.

# Inventario
=================
### Art. 81
- Il regolamento definisce i termini e le modalità di allestimento da parte del curatore dell'inventario dei beni da amministrare di cui all'articolo 405 capoverso 2 CC e dell'inventario pubblico di cui all'articolo 405 capoverso 3 CC.

### Rendiconto finanziario e rapporto morale
### Art. 82
- [1.] Ogni anno, entro il 30 aprile, il curatore deve presentare alla Pretura di protezione competente il rendiconto finanziario e il rapporto morale periodici (art. 410 e 411 CC) per approvazione (art. 415 CC). Per giustificati motivi può essere accordata una proroga.
- [2.] L'approvazione ha luogo entro il 30 settembre e può essere formalizzata dal pretore di protezione o dal pretore di protezione aggiunto con il supporto del servizio interno competente.
- [3.] Se si rende necessaria l'adozione di adeguate misure per salvaguardare gli interessi del curatelato, il pretore di protezione o il pretore di protezione aggiunto coinvolge nelle decisioni il collegio interdisciplinare.
- [4.] I capoversi 2 e 3 sulle modalità di approvazione si applicano per analogia al rendiconto finanziario e al rapporto morale finali (art. 425 CC).
- [5.] Il regolamento definisce i dettagli delle modalità di allestimento del rendiconto finanziario e del rapporto morale periodici e finali.

### Tenuta e archiviazione dei documenti
### Art. 83
- [1.] Il curatore deve tenere tutti i documenti importanti per la persona interessata in un luogo sicuro fino alla fine del mandato e registrare gli eventi significativi in forma adeguata.
- [2.] Al termine del mandato i documenti sono consegnati alla Pretura di protezione competente.
- [3.] Il regolamento definisce le modalità di tenuta e archiviazione.

### Formazione
### Art. 84
- [1.] Il Cantone organizza corsi di formazione e di aggiornamento destinati ai curatori.
- [2.] Il regolamento definisce i criteri base dei corsi.

### Tutori
### Art. 85
- Gli articoli 71–84 sono applicabili per analogia anche alle tutele istituite dalla Pretura di protezione a norma del Codice civile per i minori che non sono sotto autorità parentale.

### Sezione 2
### Collocamento di minori

### Principio
### Art. 86
- [1.] Per l'attuazione del collocamento extra-famigliare dei minori pronunciato dalla Pretura di protezione si applicano la legge per le famiglie del 15 settembre 2003 e il rispettivo regolamento.
- [2.] Per la pianificazione dell'attribuzione dei posti disponibili nelle famiglie affidatarie e nei centri educativi per minorenni, per i collocamenti d'autorità e volontari, la Pretura di protezione e i servizi cantonali preposti si coordinano tra loro, nel rispetto delle rispettive competenze decisionali. La composizione, il funzionamento del gremio di coordinamento e i criteri di attribuzione verranno definiti dal regolamento.
=================
3La Pretura di protezione, o su mandato della medesima l'unità amministrativa preposta, la famiglia affidataria, il responsabile del centro educativo, in collaborazione con il detentore dell'autorità parentale, elaborano e applicano i progetti educativi di affidamento per i collocamenti per decisione d'autorità. Il regolamento ne stabilisce il contenuto, le modalità di elaborazione e di verifica.
4Per la collaborazione dei servizi e delle autorità amministrative esterne si applica l'articolo 46.

### Contratto di collocamento
### Art. 87
La Pretura di protezione e la famiglia affidataria o il responsabile del centro educativo firmano il contratto di collocamento.

### Coinvolgimento del minore
### Art. 88
La Pretura di protezione coinvolge adeguatamente il minore in ogni fase del collocamento, ossia dall'inizio del medesimo fino alla sua cessazione.

### Persona di fiducia
### Art. 89
- [1.] La Pretura di protezione provvede a che il minore collocato ottenga una persona di fiducia a cui possa rivolgersi in caso di domande o problemi.
- [2.] La persona di fiducia non esercita di regola una funzione ufficiale e di principio adempie gratuitamente al proprio compito di accompagnare il minore durante il collocamento.
- [3.] Il regolamento definisce il servizio preposto ad aiutare il minore nella scelta della persona di fiducia per ogni collocamento d'autorità o volontario.

### Costi dei collocamenti
### Art. 90
Per i costi dei collocamenti si applicano gli articoli 24 e 29–32 della legge per le famiglie del 15 settembre 2003 e il rispettivo regolamento.

## Sezione 3
## Misure a scopo di cura o di assistenza

### Ricovero a scopo di cura o di assistenza
### Art. 91
Per l'attuazione del ricovero a scopo di cura o di assistenza di cui agli articoli 426–436 CC si applica la legge sull'assistenza sociopsichiatrica del 2 febbraio 1999 (LASP).

### Misure del diritto cantonale (art. 437 CC)
### a) assistenza e cura dopo il ricovero
### Art. 92
- [1.] Al momento della dimissione dall'istituto, in caso di pericolo di ricaduta, la Pretura di protezione che ha pronunciato il ricovero a scopo di assistenza o l'ha confermato a norma dell'articolo 429 capoverso 2 CC, organizza e prende le decisioni necessarie per la presa a carico dell'interessato con misure assistenziali o di cura, privilegiando il consenso di quest'ultimo e coinvolgendo il servizio esterno che verrà incaricato per la presa a carico.
- [2.] Se la decisione di dimissione incombe all'istituto (art. 428 cpv. 2 e 429 cpv. 3 CC), su richiesta dell'istituto la Pretura di protezione prende le decisioni di cui al capoverso 1.
=================
[3.] Per i trattamenti di cura è necessario il preavviso vincolante dello psichiatra curante o del medico dell'istituto presso il quale l'interessato è ricoverato.

[4.] La durata massima delle misure è di 24 mesi. Esse sono oggetto di una rivalutazione periodica e terminano al più tardi alla scadenza stabilita, salvo non sussista una nuova decisione della Pretura di protezione suffragata per i trattamenti di cui al capoverso 3 dal preavviso vincolante di un medico psichiatra.

[5.] L'interessato può fare capo a una persona di fiducia che l'assista per tutta la durata dei trattamenti (art. 432 CC).

### b) trattamenti ambulatoriali coattivi
## Art. 93
[1.] Quando sussiste una causa di ricovero a scopo di assistenza, ma le cure necessarie possono essere prestate in forma ambulatoriale, la Pretura di protezione, sulla base del preavviso vincolante dello psichiatra curante, se vuole evitare il ricovero, o del medico dell'istituto presso il quale l'interessato è ricoverato, se vuole far terminare il ricovero, può decidere trattamenti di cura ambulatoriali coattivi.

[2.] Per la durata dei trattamenti, l'articolo 92 capoversi 4 è applicabile per analogia.

[3.] La decisione è comunicata per iscritto all'interessato e alla persona di fiducia, indicando il medico o il servizio competenti per l'esecuzione del trattamento, la durata, le modalità di controllo e i mezzi di impugnazione.

[4.] Se l'interessato si sottrae al trattamento o lo compromette in altro modo, il medico incaricato, il servizio competente o il curatore di cui all'articolo 94 è tenuto a darne immediato avviso alla Pretura di protezione che deciderà in merito fondandosi sul preavviso vincolante di un medico psichiatra.

### c) curatore d'accompagnamento curativo
## Art. 94
[1.] Quando le circostanze lo giustificano, la Pretura di protezione nomina un curatore con il compito di accompagnare la persona interessata e di vegliare su di lei con i controlli necessari sul rispetto delle misure ordinate a norma degli articoli 92 e 93.

[2.] Il curatore è formato al rispetto dei diritti costituzionali del paziente.

### d) mezzi di impugnazione
## Art. 95
[1.] Le decisioni della Pretura di protezione di cui agli articoli 92–94 sono impugnabili mediante reclamo alla Camera di protezione entro 10 giorni dalla loro notificazione.

[2.] Il reclamo non deve essere motivato e non ha effetto sospensivo salvo che la Pretura di protezione o la Camera di protezione disponga altrimenti. L'articolo 58 capoversi 3–5 è applicabile per analogia.

### e) costi delle misure
## Art. 96
[1.] I costi delle misure di cui agli articoli 91–94 sono a carico della persona interessata o di chi è tenuto al suo sostentamento, riservato quanto preso a carico dalle prestazioni assistenziali, dalle assicurazioni sociali o coperto dalle leggi sulle dipendenze e sull'assistenza agli invalidi e le cure a domicilio.

[2.] Se la persona interessata o chi altrimenti è tenuto al suo sostentamento non vi fa fronte, la Pretura di protezione pronuncia l'anticipo di tali costi da parte del Cantone. Il regolamento disciplina le condizioni e le modalità di recupero degli anticipi.

[3.] Per il curatore d'accompagnamento curativo si applicano inoltre per analogia gli articoli 77–80.
=================
Here is the full document content formatted as markdown:

# Applicazione delle norme ai minori
## Art. 97
- Le disposizioni della presente sezione si applicano anche ai minori.

# Sezione 4
# Responsabilità per danni

# Principio
## Art. 98
- Per la responsabilità per atti o omissioni illeciti nell'ambito di una misura ufficiale di protezione degli adulti e dei minori si applicano gli articoli 454–456 CC.

# Procedura
## Art. 99
- La procedura di risarcimento dei danni e il regresso del Cantone contro la persona che ha cagionato il danno sono retti dalla legge sulla responsabilità civile degli enti pubblici e degli agenti pubblici del 24 ottobre 1988.

# Titolo VI
# Disposizioni finali

# Abrogazione
## Art. 100
- La legge sull'organizzazione e la procedura in materia di protezione del minore e dell'adulto dell'8 marzo 1999 (LPMA) è abrogata.

# Modifica di atti normativi
## Art. 101
- La modifica di atti normativi è disciplinata nell'allegato.

# Disposizione transitoria
## Art. 102
- Le procedure pendenti al momento dell'entrata in vigore della nuova legge vengono evase dall'autorità in base alle nuove disposizioni.

# Entrata in vigore
## Art. 103
- [1.] La presente legge sottostà a referendum facoltativo.
- [2.] Il Consiglio di Stato ne stabilisce l'entrata in vigore.
=================
# Allegato di modifica di atti normativi

La legge sull'assistenza sociopsichiatrica del 2 febbraio 1999 (LASP) è modificata come segue:

## Art. 14 cpv. 1

[1.] La Commissione giuridica (CG) è un organo giudiziario competente per:
- dirimere i reclami presentati sulla base della presente legge, dell'art. 439 CC e in modo particolare quelli attinenti al rispetto della libertà individuale degli utenti;
- espletare l'attività di vigilanza di cui ai cpv. 2, 3 e 4.

## Art. 20 cpv. 3

[3.] Restano riservate le competenze della Pretura di protezione a norma dell'art. 93 della legge sulla procedura in materia di protezione del minore e dell'adulto del .................... (LPPMA).